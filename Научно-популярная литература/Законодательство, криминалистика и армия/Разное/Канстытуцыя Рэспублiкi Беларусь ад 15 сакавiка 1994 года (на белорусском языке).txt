                    Канстытуцыя Рэспублiкi Беларусь

    Прынята   на  трынаццатай  сесii  Вярхоўнага  Савета  Рэспублiкi  Беларусь
дванаццатага склiкання 15 сакавiка 1994 года



    Мы, народ Рэспублiкi Беларусь (Беларусi),
    зыходзячы з адказнасцi за цяперашнi стан i будучыню Беларусi,
    усведамляючы   сябе   паўнапраўным  суб'ектам  сусветнага  супольнiцтва  i
пацвярджаючы сваю прыхiльнасць да агульначалавечых каштоўнасцей,
    грунтуючыся на сваiм неад'емным праве на самавызначэнне,
    абапiраючыся на шматвяковую гiсторыю развiцця беларускай дзяржаўнасцi,
    iмкнучыся  зацвердзiць  правы  i  свабоды  кожнага грамадзянiна Рэспублiкi
Беларусь,
    жадаючы  забяспечыць грамадзянскую згоду, непахiсныя ўстоi народаўладдзя i
прававой дзяржавы,
    прымаем гэту Канстытуцыю - Асноўны Закон Рэспублiкi Беларусь.

    РАЗДЗЕЛ I.
    АСНОВЫ КАНСТЫТУЦЫЙНАГА ЛАДУ

    Артыкул  1.  Рэспублiка  Беларусь  -  унiтарная  дэмакратычная  сацыяльная
прававая дзяржава.
    Рэспублiка   Беларусь  валодае  вяршэнствам  i  паўнатой  улады  на  сваёй
тэрыторыi, самастойна ажыццяўляе ўнутраную i знешнюю палiтыку.
    Рэспублiка   Беларусь   абараняе   сваю   незалежнасць   i  тэрытарыяльную
цэласнасць, канстытуцыйны лад, забяспечвае законнасць i правапарадак.
    Артыкул   2.  Чалавек  з'яўляецца  найвышэйшай  каштоўнасцю  грамадства  i
дзяржавы.
    Дзяржава  адказная  перад грамадзянiнам за стварэнне ўмоў для свабоднага i
годнага  развiцця  асобы.  Грамадзянiн  адказны  перад дзяржавай за няўхiльнае
выкананне абавязкаў, якiя ўскладзены на яго Канстытуцыяй.
    Артыкул  3.  Адзiнай  крынiцай  дзяржаўнай  улады  ў  Рэспублiцы  Беларусь
з'яўляецца  народ.  Народ ажыццяўляе сваюўладу непасрэдна i праз прадстаўнiчыя
органы ў формах i межах, вызначаных Канстытуцыяй.
    Любыя  дзеяннi  па  дасягненню  дзяржаўнай  улады  гвалтоўнымi метадамi, а
таксама  шляхам iншага парушэння законаў Рэспублiкi Беларусь караюцца згодна з
законам.
    Артыкул  4.  Дэмакратыя  ў  Рэспублiцы  Беларусь  ажыццяўляецца  на аснове
разнастайнасцi палiтычных iнстытутаў, iдэалогiй i поглядаў.
    Iдэалогiя  палiтычных партый, рэлiгiйных або iншых грамадскiх аб'яднанняў,
сацыяльных груп не можа ўстанаўлiвацца ў якасцi абавязковай для грамадзян.
    Артыкул  5.  Палiтычныя партыi, iншыя грамадскiя аб'яднаннi, дзейнiчаючы ў
рамках  Канстытуцыi  i  законаў Рэспублiкi Беларусь, садзейнiчаюць выяўленню i
выказванню палiтычнай волi грамадзян, удзельнiчаюць у выбарах.
    Палiтычныя  партыi  i  iншыя  грамадскiя аб'яднаннi маюць права карыстацца
дзяржаўнымi сродкамi масавай iнфармацыi ў парадку, вызначаным законам.
    Забараняецца  стварэнне  i  дзейнасць  палiтычных  партый, а таксама iншых
грамадскiх аб'яднанняў, якiя маюць на мэце гвалтоўнае змяненне канстытуцыйнага
ладу цi вядуць прапаганду вайны, нацыянальнай, рэлiгiйнай i расавай варожасцi.
    Артыкул  6.  Дзяржава  грунтуецца  на прынцыпе падзелу ўлад: заканадаўчай,
выканаўчай   i   судовай.   Дзяржаўныя   органы  ў  межах  сваiх  паўнамоцтваў
самастойныя:  яны ўзаемадзейнiчаюць памiж сабой, стрымлiваюць i ўраўнаважваюць
адзiн аднаго.
    Артыкул  7.  Дзяржава,  усе  яе  органы  i службовыя асобы звязаны правам,
дзейнiчаюць у межах Канстытуцыi i прынятых у адпаведнасцi з ёю законаў.
    Прававыя  акты або iх асобныя палажэннi, прызнаныя ва ўстаноўленым законам
парадку супярэчнымi з палажэннямi Канстытуцыi, не маюць юрыдычнай сiлы.
    Нарматыўныя   акты   дзяржаўных  органаў  публiкуюцца  або  даводзяцца  да
ўсеагульнага ведама iншым прадугледжаным законам спосабам.
    Артыкул   8.   Рэспублiка   Беларусь  прызнае  прыярытэт  агульнапрызнаных
прынцыпаў мiжнароднага права i забяспечвае адпаведнасць iм заканадаўства.
    Не   дапускаецца   заключэнне   мiжнародных   дагавораў,  якiя  супярэчаць
Канстытуцыi.
    Артыкул  9.  Тэрыторыя  Рэспублiкi  Беларусь з'яўляецца натуральнай умовай
iснавання  i  прасторавай мяжой самавызначэння народа, асновай яго дабрабыту i
суверэнiтэту Рэспублiкi Беларусь.
    Тэрыторыя Беларусi адзiная i неадчужальная.
    Тэрыторыя    падзяляецца    на    вобласцi,    раёны,   гарады   i   iншыя
адмiнiстрацыйна-тэрытарыяльныя  адзiнкi.  Адмiнiстрацыйна-тэрытарыяльны падзел
дзяржавы вызначаецца законам.
    Артыкул   10.  Грамадзянiну  Рэспублiкi  Беларусь  гарантуецца  абарона  i
заступнiцтва дзяржавы як на тэрыторыi Беларусi, так i за яе межамi.
    Нiхто  не можа быць пазбаўлены грамадзянства Рэспублiкi Беларусь або права
змянiць грамадзянства.
    Грамадзянiн  Рэспублiкi Беларусь не можа быць выдадзены замежнай дзяржаве,
калi iншае не прадугледжана мiжнароднымi дагаворамi Рэспублiкi Беларусь.
    Набыццё i страта грамадзянства ажыццяўляюцца ў адпаведнасцi з законам.
    Артыкул  11.  Замежныя  грамадзяне  i асобы без грамадзянства на тэрыторыi
Беларусi  карыстаюцца  правамi  i  свабодамi  i  выконваюць абавязкi нароўнi з
грамадзянамi  Рэспублiкi  Беларусь,  калi  iншае  не  вызначана  Канстытуцыяй,
законамi i мiжнароднымi дагаворамi.
    Артыкул  12. Рэспублiка Беларусь можа надаваць права прытулку асобам, якiя
церпяць  пераслед  у iншых дзяржавах за палiтычныя, рэлiгiйныя перакананнi або
нацыянальную прыналежнасць.
    Артыкул  13. Дзяржава надае ўсiм роўныя правы для ажыццяўлення гаспадарчай
i  iншай  дзейнасцi,  акрамя  забароненай законам, i гарантуе роўную абарону i
роўныя ўмовы для развiцця ўсiх форм уласнасцi.
    Дзяржава ажыццяўляе рэгуляванне эканамiчнай дзейнасцi ў iнтарэсах чалавека
i грамадства.
    Законам   могуць  быць  вызначаны  аб'екты,  якiя  знаходзяцца  толькi  ва
ўласнасцi   дзяржавы,   а  таксама  замацавана  выключнае  права  дзяржавы  на
ажыццяўленне асобных вiдаў дзейнасцi.
    Артыкул  14.  Дзяржава рэгулюе адносiны памiж сацыяльнымi, нацыянальнымi i
iншымi  супольнасцямi  на  аснове  прынцыпаў роўнасцi перад законам, павагi iх
правоў i iнтарэсаў.
    Артыкул  15. Дзяржава адказная за захаванне гiсторыка-культурнай спадчыны,
свабоднае  развiццё  культур усiх нацыянальных супольнасцей, якiя пражываюць у
Рэспублiцы Беларусь.
    Артыкул  16.  Усе  рэлiгii  i  веравызнаннi  роўныя перад законам. Наданне
якiх-небудзь  пераваг  або  абмежаванняў  адной  рэлiгii  або  веравызнання  ў
адносiнах да iншых не дапускаецца.
    Забараняецца    дзейнасць    канфесiйных   арганiзацый,   iх   органаў   i
прадстаўнiкоў,  якая  накiравана  супраць суверэнiтэту Рэспублiкi Беларусь, яе
канстытуцыйнага  ладу  i  грамадзянскай згоды цi звязана з парушэннем правоў i
свабод грамадзян.
    Адносiны дзяржавы i канфесiй рэгулююцца законам.
    Артыкул  17.  Дзяржаўнай  мовай  Рэспублiкi Беларусь з'яўляецца беларуская
мова.
    Рэспублiка  Беларусь  забяспечвае права свабоднага карыстання рускай мовай
як мовай мiжнацыянальных зносiн.
    Артыкул  18.  Рэспублiка  Беларусь  у  сваёй  знешняй палiтыцы зыходзiць з
прынцыпаў  роўнасцi дзяржаў, непрымянення сiлы або пагрозы сiлай, непарушнасцi
межаў,  мiрнага  ўрэгулявання  спрэчак, неўмяшання ва ўнутраныя справы i iншых
агульнапрызнаных прынцыпаў i нормаў мiжнароднага права.
    Рэспублiка  Беларусь  ставiць  за мэту зрабiць сваю тэрыторыю бяз'ядзернай
зонай, а дзяржаву - нейтральнай.
    Артыкул   19.   Сiмваламi   Рэспублiкi  Беларусь  як  суверэннай  дзяржавы
з'яўляюцца яе Дзяржаўны сцяг, Дзяржаўны герб i Дзяржаўны гiмн.
    Артыкул 20. Сталiца Рэспублiкi Беларусь - горад Мiнск.
    Статус горада Мiнска вызначаецца законам.

    РАЗДЗЕЛ II.
    АСОБА, ГРАМАДСТВА, ДЗЯРЖАВА

    Артыкул  21.  Забеспячэнне  правоў  i свабод грамадзян Рэспублiкi Беларусь
з'яўляецца найвышэйшай мэтай дзяржавы.
    Дзяржава  гарантуе  правы  i  свабоды  грамадзян  Беларусi,  замацаваныя ў
Канстытуцыi, законах i прадугледжаныя мiжнароднымi абавязацельствамi дзяржавы.
    Артыкул   22.   Усе   роўныя  перад  законам  i  маюць  права  без  усякай
дыскрымiнацыi на роўную абарону правоў i законных iнтарэсаў.
    Артыкул  23.  Абмежаванне  правоў  i  свабод  асобы  дапускаецца  толькi ў
выпадках,   прадугледжаных   законам,   у   iнтарэсах   нацыянальнай  бяспекi,
грамадскага  парадку,  абароны  маралi,  здароўя насельнiцтва, правоў i свабод
iншых асоб.
    Нiхто не можа карыстацца перавагамi i прывiлеямi, якiя супярэчаць закону.
    Артыкул 24. Кожны мае права на жыццё.
    Дзяржава абараняе жыццё чалавека ад любых супрацьпраўных замахаў.
    Смяротная  кара  да  яе адмены можа прымяняцца ў адпаведнасцi з законам як
выключная  мера  пакарання  за  асаблiва  цяжкiя  злачынствы i толькi згодна з
прыгаворам суда.
    Артыкул  25.  Дзяржава  забяспечвае  свабоду,  недатыкальнасць  i годнасць
асобы.  Абмежаванне  або  пазбаўленне  асабiстай  свабоды магчыма ў выпадках i
парадку, устаноўленых законам.
    Асоба,  узятая  пад  варту,  мае  права  на судовую праверку законнасцi яе
затрымання або арышту.
    Нiхто  не  павiнен  падвяргацца  катаванням, жорсткаму, бесчалавечнаму або
зневажальнаму  да  яго  годнасцi  абыходжанню  цi пакаранню, а таксама без яго
згоды падвяргацца медыцынскiм або iншым доследам.
    Артыкул  26.  Нiхто не можа быць прызнаны вiнаватым у злачынстве, калi яго
вiна  не  будзе  ў  прадугледжаным  законам  парадку  даказана  i  ўстаноўлена
прыгаворам  суда,  якi  ўступiў  у законную сiлу. Той, каго абвiнавачваюць, не
павiнен даказваць сваю невiнаватасць.
    Артыкул  27.  Нiхто  не  павiнен  прымушацца даваць паказаннi i тлумачэннi
супраць  самога  сябе, членаў сваёй сям'i, блiзкiх родных. Доказы, атрыманыя з
парушэннем закона, не маюць юрыдычнай сiлы.
    Артыкул  28.  Кожны  мае  права  на  абарону ад незаконнага ўмяшання ў яго
асабiстае  жыццё, у тым лiку ад замаху на тайну яго карэспандэнцыi, тэлефонных
i iншых паведамленняў, на яго гонар i годнасць.
    Артыкул  29.  Недатыкальнасць  жылля  i iншых законных уладанняў грамадзян
гарантуецца.  Нiхто не мае права без законнай падставы ўвайсцi ў жыллё i iншае
законнае ўладанне грамадзянiна супраць яго волi.
    Артыкул   30.   Грамадзяне   Рэспублiкi   Беларусь  маюць  права  свабодна
перамяшчацца  i выбiраць месца жыхарства ў межах Рэспублiкi Беларусь, пакiдаць
яе i бесперашкодна вяртацца назад.
    Артыкул 31. Кожны мае права самастойна вызначаць свае адносiны да рэлiгii,
асабiста або сумесна з iншымi вызнаваць любую рэлiгiю або не вызнаваць нiякай,
выказваць  i  распаўсюджваць  перакананнi,  звязаныя  з адносiнамi да рэлiгii,
удзельнiчаць у адпраўленнi рэлiгiйных культаў, рытуалаў, абрадаў.
    Артыкул 32. Шлюб, сям'я, мацярынства, бацькоўства i дзяцiнства знаходзяцца
пад абаронай дзяржавы.
    Жанчына   i   мужчына  па  дасягненнi  шлюбнага  ўзросту  маюць  права  на
добраахвотнай   аснове   ўступiць  у  шлюб  i  стварыць  сям'ю.  Муж  i  жонка
раўнапраўныя ў сямейных адносiнах.
    Бацькi  або  асобы,  якiя  iх замяняюць, маюць права i абавязаны выхоўваць
дзяцей,  клапацiцца  аб  iх  здароўi,  развiццi  i навучаннi. Дзiця не павiнна
падвяргацца  жорсткаму  абыходжанню  або  знявазе,  прыцягвацца да работ, якiя
могуць  нанесцi шкоду яго фiзiчнаму, разумоваму або маральнаму развiццю. Дзецi
абавязаны  клапацiцца  пра  бацькоў,  а таксама пра асоб, якiя iх замяняюць, i
аказваць iм дапамогу.
    Артыкул  33.  Кожнаму  гарантуецца  свабода  поглядаў,  перакананняў  i iх
свабоднае   выказванне.Нiхто  не  можа  быць  прымушаны  да  выказвання  сваiх
перакананняў або адмовы ад iх.
    Манапалiзацыя    сродкаў   масавай   iнфармацыi   дзяржавай,   грамадскiмi
аб'яднаннямi або асобнымi грамадзянамi, а таксама цэнзура не дапускаюцца.
    Артыкул   34.   Грамадзянам   Рэспублiкi  Беларусь  гарантуецца  права  на
атрыманне,  захоўванне  i  распаўсюджванне  поўнай,  дакладнай  i  своечасовай
iнфармацыi   аб  дзейнасцi  дзяржаўных  органаў,  грамадскiх  аб'яднанняў,  аб
палiтычным, эканамiчным i мiжнародным жыццi, стане навакольнага асяроддзя.
    Дзяржаўныя  органы,  грамадскiя аб'яднаннi, службовыя асобы абавязаны даць
грамадзянiну  Рэспублiкi  Беларусь  магчымасць  азнаёмiцца з матэрыяламi, якiя
закранаюць яго правы i законныя iнтарэсы.
    Артыкул  35.  Свабода  сходаў,  мiтынгаў,  вулiчных шэсцяў, дэманстрацый i
пiкетавання, якiя не парушаюць правапарадак i правы iншых грамадзян Рэспублiкi
Беларусь,  гарантуецца  дзяржавай. Парадак правядзення ўказаных мерапрыемстваў
вызначаецца законам.
    Артыкул 36. Кожны мае права на свабоду аб'яднанняў.
    Суддзi,  пракурорскiя  работнiкi,  супрацоўнiкi  органаў  унутраных спраў,
Кантрольнай  палаты  Рэспублiкi  Беларусь,  органаў бяспекi, ваеннаслужачыя не
могуць  быць  членамi  палiтычных  партый i iншых грамадскiх аб'яднанняў, якiя
дамагаюцца палiтычных мэт.
    Артыкул  37.  Грамадзяне  Рэспублiкi  Беларусь  маюць права ўдзельнiчаць у
вырашэннi  дзяржаўных  спраў  як  непасрэдна,  так  i  праз  свабодна выбраных
прадстаўнiкоў.  Непасрэдны  ўдзел  грамадзян у кiраваннi справамi грамадства i
дзяржавы  забяспечваецца  правядзеннем  рэферэндумаў,  абмеркаваннем  праектаў
законаў  i  пытанняў рэспублiканскага i мясцовага значэння, iншымi вызначанымi
законам спосабамi.
    Артыкўл 38. Грамадзяне Рэспублiкi Беларусь маюць права свабодна выбiраць i
быць  выбранымi  ў  дзяржаўныя органы на аснове ўсеагульнага, роўнага, прамога
выбарчага права пры тайным галасаваннi.
    Артыкул  39.  Грамадзяне  Рэспублiкi  Беларусь  у  адпаведнасцi  са сваiмi
здольнасцямi,  прафесiйнай  падрыхтоўкай  маюць права роўнага доступу да любых
пасад у дзяржаўных органах.
    Артыкул  40. Кожны мае права накiроўваць асабiстыя або калектыўныя звароты
ў дзяржаўныя органы.
    Дзяржаўныя  органы, а таксама службовыя асобы абавязаны разгледзець зварот
i  даць  адказ  па  сутнасцi  ў  вызначаны  законам тэрмiн. Адмова ад разгляду
пададзенай заявы павiнна быць пiсьмова матываванай.
    Артыкул  41. Грамадзянам Рэспублiкi Беларусь гарантуецца права на працу як
найбольш  годны  спосаб  самасцвярджэння чалавека, гэта значыць права на выбар
прафесii,  роду  заняткаў  i работы ў адпаведнасцi з прызваннем, здольнасцямi,
адукацыяй,  прафесiйнай  падрыхтоўкай  i  з  улiкам грамадскiх патрэбнасцей, а
таксама на здаровыя i бяспечныя ўмовы працы.
    Дзяржава  стварае  ўмовы  для  поўнай  занятасцi  насельнiцтва.  У выпадку
незанятасцi асобы па не залежных ад яе прычынах ёй гарантуецца навучанне новым
спецыяльнасцям  i  павышэнне  квалiфiкацыi з улiкам грамадскiх патрэбнасцей, а
таксама дапамога па беспрацоўi ў адпаведнасцi з законам.
    Грамадзяне   маюць   права  на  абарону  сваiх  эканамiчных  i  сацыяльных
iнтарэсаў,  уключаючы  права  на  аб'яднанне  ў  прафесiйныя саюзы, заключэнне
калектыўных дагавораў (пагадненняў) i права на забастоўку.
    Прымусовая  праца забараняецца, акрамя работы або службы, якая вызначаецца
прыгаворам  суда  або  ў  адпаведнасцi  з  законам  аб  надзвычайным i ваенным
становiшчы.
    Артыкул  42.  Асобы, якiя працуюць па найму, маюць права на ўзнагароджанне
за  выкананую  работу  ў  адпаведнасцi  з  яе  колькасцю,  якасцю i грамадскiм
значэннем,  але не нiжэй устаноўленага дзяржавай мiнiмальнага размеру. Жанчыны
i  мужчыны,  дарослыя  i непаўналетнiя маюць права на роўнае ўзнагароджанне за
працу роўнай вартасцi.
    Артыкул  43.  Працоўныя  маюць  права на адпачынак. Для тых, хто працуе па
найму,   гэта  права  забяспечваецца  ўстанаўленнем  рабочага  тыдня,  якi  не
перавышае   40   гадзiн,   скарочанай   працягласцю   работы   ў   начны  час,
прадастаўленнем штогадовых аплатных водпускаў, дзён штотыднёвага адпачынку.
    Артыкул 44. Дзяржава гарантуе кожнаму права ўласнасцi.
    Уласнiк  мае  права  валодаць,  карыстацца  i  распараджацца  маёмасцю  як
аднаасобна,  так  i сумесна з iншымi асобамi. Недатыкальнасць уласнасцi, права
яе атрымання ў спадчыну ахоўваюцца законам.
    Прымусовае  адчужэнне  маёмасцi  дапускаецца  толькi па матывах грамадскай
неабходнасцi  пры захаваннi ўмоў i парадку, вызначаных законам, са своечасовым
i   поўным  кампенсаваннем  кошту  адчужанай  маёмасцi,  а  таксама  згодна  з
прыгаворам суда.
    Ажыццяўленне  права  ўласнасцi  не  павiнна  наносiць  шкоды  навакольнаму
асяроддзю,  гiсторыка-культурным  каштоўнасцям,  уцiскаць  правы i абараняемыя
законам iнтарэсы iншых асоб.
    Артыкул  45.  Грамадзянам  Рэспублiкi  Беларусь гарантуецца права на ахову
здароўя,  уключаючы  бясплатнае  лячэнне ў дзяржаўных установах аховы здароўя.
Права  грамадзян  Рэспублiкi  Беларусь на ахову здароўя забяспечваецца таксама
развiццём  фiзiчнай  культуры  i  спорту,  мерамi  па аздараўленнюнавакольнага
асяроддзя,  магчымасцю  карыстання аздараўленчымi ўстановамi, удасканальваннем
аховы працы.
    Артыкул  46.  Кожны  мае  права  на  спрыяльнае навакольнае асяроддзе i на
пакрыццё шкоды, прычыненай парушэннем гэтага права.
    Артыкул   47.   Грамадзянам   Рэспублiкi  Беларусь  гарантуецца  права  на
сацыяльнае  забеспячэнне  ў  старасцi, у выпадку хваробы, iнвалiднасцi, страты
працаздольнасцi,  страты кармiцеля i ў iншых выпадках, прадугледжаных законам.
Дзяржава праяўляе асаблiвы клопат аб асобах, якiя страцiлi здароўе пры абароне
дзяржаўных i грамадскiх iнтарэсаў.
    Артыкул  48.  Грамадзяне  Рэспублiкi  Беларусь  маюць права на жыллё. Гэта
права забяспечваецца развiццём дзяржаўнага, грамадскага i прыватнага жыллёвага
фонду, садзейнiчаннем грамадзянам у набыццi жылля.
    Нiхто не можа быць адвольна пазбаўлены жылля.
    Артыкул 49. Кожны мае права на адукацыю.
    Гарантуюцца    даступнасць    i    бясплатнасць    агульнай   сярэдняй   i
прафесiйна-тэхнiчнай адукацыi.
    Сярэдняя спецыяльная i вышэйшая адукацыя даступная для ўсiх у адпаведнасцi
са  здольнасцямi  кожнага.  Кожны можа на конкурснай аснове бясплатна атрымаць
адпаведную адукацыю ў дзяржаўных навучальных установах.
    Артыкул  50.  Кожны  мае  права захоўваць сваю нацыянальную прыналежнасць,
таксама  як нiхто не можа быць прымушаны да вызначэння i ўказання нацыянальнай
прыналежнасцi.
    Знявага нацыянальнай годнасцi караецца згодна з законам.
    Кожны  мае  права  карыстацца роднай мовай, выбiраць мову зносiн. Дзяржава
гарантуе ў адпаведнасцi з законам свабоду выбару мовы выхавання i навучання.
    Артыкул  51.  Кожны  мае  права  на  ўдзел  у культурным жыццi. Гэта права
забяспечваецца  агульнадаступнасцю каштоўнасцей айчыннай i сусветнай культуры,
якiя   знаходзяцца   ў   дзяржаўных   i  грамадскiх  фондах,  развiццём  сеткi
культурна-асветных устаноў.
    Свабода   мастацкай,   навуковай,   тэхнiчнай   творчасцi   i   выкладання
гарантуецца.
    Iнтэлектуальная ўласнасць ахоўваецца законам.
    Артыкул  52.  Кожны,  хто  знаходзiцца  на  тэрыторыi Рэспублiкi Беларусь,
абавязаны выконваць яе Канстытуцыю, законы i паважаць нацыянальныя традыцыi.
    Артыкул  53.  Кожны  абавязаны паважаць годнасць, правы, свабоды, законныя
iнтарэсы iншых асоб.
    Артыкул  54. Кожны абавязаны берагчы гiсторыка-культурную спадчыну i iншыя
культурныя каштоўнасцi.
    Артыкул 55. Ахова прыроднага асяроддзя - абавязак кожнага.
    Артыкул  56.  Грамадзяне  Рэспублiкi  Беларусь  абавязаны  прымаць удзел у
фiнансаваннi  дзяржаўных расходаў шляхам выплаты дзяржаўных падаткаў, пошлiн i
iншых плацяжоў.
    Артыкул  57.  Абарона  Рэспублiкi  Беларусь  -  абавязак  i свяшчэнны доўг
грамадзянiна   Рэспублiкi  Беларусь.  Парадак  праходжання  вайсковай  службы,
падставы  i  ўмовы  вызвалення ад вайсковай службы цi замена яе альтэрнатыўнай
вызначаюцца законам.
    Артыкул  58.  Нiхто не можа быць прымушаны да выканання абавязкаў, якiя не
прадугледжаны Канстытуцыяй Рэспублiкi Беларусь i яе законамi, цi да адмаўлення
ад сваiх правоў.
    Артыкул  59.  Дзяржава  абавязана  прымаць  усе  даступныя  ёй  меры дзеля
стварэння   ўнутранага   i   мiжнароднага  парадку,  неабходнага  для  поўнага
ажыццяўлення  правоў  i  свабод  грамадзян Рэспублiкi Беларусь, прадугледжаных
Канстытуцыяй.
    Артыкул  60.  Дзяржаўныя  органы,  службовыя  i iншыя асобы, якiм даверана
выкананне  дзяржаўных  функцый,  абавязаны  ў  межах сваёй кампетэнцыi прымаць
неабходныя меры для ажыццяўлення i абароны правоў i свабод асобы.
    Гэтыя  органы i асобы нясуць адказнасць за дзеяннi, якiя парушаюць правы i
свабоды асобы.
    Артыкул  61. Кожнаму гарантуецца абарона яго правоў i свабод кампетэнтным,
незалежным i непрадузятым судом у вызначаныя законам тэрмiны.
    З  мэтай  абароны правоў, свабод, гонару i годнасцi грамадзяне маюць права
спагнаць   у   судовым   парадку   як  маёмасную  шкоду,  так  i  матэрыяльнае
кампенсаванне маральнай шкоды.
    Артыкул  62.  Кожны  мае  права  на  юрыдычную дапамогу для ажыццяўлення i
абароны  правоў  i свабод, у тым лiку права карыстацца ў любы момант дапамогай
адвакатаў  i  iншых  сваiх  прадстаўнiкоў  у  судзе, iншых дзяржаўных органах,
органах  мясцовага кiравання, на прадпрыемствах, ва ўстановах, у арганiзацыях,
грамадскiх  аб'аднаннях  i ў адносiнах са службовымi асобамi i грамадзянамi. У
выпадках,  прадугледжаных  законам,  юрыдычная  дапамога  аказваецца  за  кошт
дзяржаўных сродкаў.
    Процiдзеянне    аказанню   прававой   дапамогi   ў   Рэспублiцы   Беларусь
забараняецца.
    Артыкул 63. Ажыццяўленне прадугледжаных гэтай Канстытуцыяй правоў i свабод
асобы  можа  быць  прыпынена  толькi  ва  ўмовах  надзвычайнага  або  ваеннага
становiшча ў парадку i межах, вызначаных Канстытуцыяй i законам.
    Пры  ажыццяўленнi  асобых  мер у перыяд надзвычайнага становiшча не могуць
абмяжоўвацца  правы,  прадугледжаныя ў артыкуле 24, частцы трэцяй артыкула 25,
артыкулах 26, 31 Канстытуцыi.

    РАЗДЗЕЛ III.
    ВЫБАРЧАЯ СIСТЭМА. РЭФЕРЭНДУМ

    ГЛАВА 1.
    ВЫБАРЧАЯ СIСТЭМА

    Артыкул  64.  Выбары дэпутатаў i iншых асоб, якiя выбiраюцца на дзяржаўныя
пасады  народам,  з'яўляюцца  ўсеагульнымi:  права  выбiраць  маюць грамадзяне
Рэспублiкi Беларусь, якiя дасягнулi 18 гадоў.
    У  выбарах  не  ўдзельнiчаюць грамадзяне, прызнаныя судом недзеяздольнымi,
асобы,  якiя  ўтрымлiваюцца  па  прыгавору  суда  ў месцах пазбаўлення волi. У
галасаваннi  не  прымаюць  удзелу  асобы,  у  адносiнах  да  якiх  у  парадку,
устаноўленым  крымiнальна-працэсуальным заканадаўствам, выбрана мера стрымання
-  утрыманне пад вартай. Любое прамое або ўскоснае абмежаванне выбарчых правоў
грамадзян  у  iншых  выпадках  з'яўляецца  недапушчальным  i караецца згодна з
законам.
    Артыкул  65.  Узроставы  цэнз  дэпутатаў  i iншых асоб, якiя выбiраюцца на
дзяржаўныя   пасады,   вызначаецца   адпаведнымi   законамi,   калi  iншае  не
прадугледжана Канстытуцыяй.
    Артыкул  66.  Выбары з'яўляюцца свабоднымi: выбаршчык асабiста вырашае, цi
ўдзельнiчаць яму ў выбарах i за каго галасаваць.
    Падрыхтоўка i правядзенне выбараў праводзяцца адкрыта i галосна.
    Артыкул  67.  Выбары з'яўляюцца роўнымi: выбаршчыкi маюць роўную колькасць
галасоў.
    Колькасць  выбаршчыкаў  у  кожнай  выбарчай  акрузе павiнна быць прыкладна
роўнай.
    Кандыдаты,  якiя  выбiраюцца на дзяржаўныя пасады народам, удзельнiчаюць у
выбарах на роўных падставах.
    Артыкул  68.  Выбары  з'яўляюцца прамымi: дэпутаты выбiраюцца грамадзянамi
непасрэдна.
    Артыкул   69.  Галасаванне  на  выбарах  з'яўляецца  тайным:  кантроль  за
волевыяўленнем выбаршчыкаў у ходзе галасавання забараняецца.
    Артыкул  70.  Права  вылучэння  кандыдатаў  у дэпутаты належыць грамадскiм
аб'яднанням, працоўным калектывам i грамадзянам у адпаведнасцi з законам.
    Артыкул  71. Расходы на падрыхтоўку i правядзенне выбараў ажыццяўляюцца за
кошт дзяржавы ў межах выдзеленых на гэтыя мэты сродкаў.
    Артыкул 72. Правядзенне выбараў забяспечваюць выбарчыя камiсii.
    Парадак правядзення выбараў вызначаецца законамi Рэспублiкi Беларусь.
    Выбары не праводзяцца ў перыяд надзвычайнага або ваеннага становiшча.

    ГЛАВА 2.
    РЭФЕРЭНДУМ (НАРОДНАЕ ГАЛАСАВАННЕ)

    Артыкул  73.  Для  вырашэння  важнейшых пытанняў дзяржаўнага i грамадскага
жыцця могуць праводзiцца рэспублiканскiя i мясцовыя рэферэндумы.
    Артыкул  74.  Рэспублiканскiя  рэферэндумы  назначаюцца  Вярхоўным Саветам
Рэспублiкi Беларусь па прапанове Прэзiдэнта Рэспублiкi Беларусь або не менш як
450 тысяч грамадзян, якiя валодаюць выбарчым правам.
    Вярхоўны  Савет  не  пазней чым за 30 дзён пасля ўнясення на яго разгляд у
адпаведнасцi  з  законам  прапаноў  Прэзiдэнта  або  грамадзян  аб правядзеннi
рэферэндуму абавязаны назначыць дату правядзення рэспублiканскага рэферэндуму.
    Пытанне  аб правядзеннi рэспублiканскага рэферэндуму можа быць разгледжана
Вярхоўным  Саветам  таксама  па  iнiцыятыве не менш як 70 дэпутатаў Вярхоўнага
Савета Рэспублiкi Беларусь.
    Артыкул   75.   Мясцовыя  рэферэндумы  назначаюцца  адпаведнымi  мясцовымi
прадстаўнiчымi  органамi  па сваёй iнiцыятыве або па прапанове не менш дзесяцi
працэнтаў грамадзян, якiя валодаюць выбарчым правам i пражываюць на адпаведнай
тэрыторыi.
    Артыкул  76.  Рэферэндумы  праводзяцца  шляхам  усеагульнага,  свабоднага,
роўнага i тайнага галасавання.
    У   рэферэндумах   удзельнiчаюць   грамадзяне  Рэспублiкi  Беларусь,  якiя
валодаюць выбарчым правам.
    Артыкул  77.  Рашэннi,  прынятыя  рэферэндумам,  могуць  быць адменены або
зменены толькi шляхам рэферэндуму, калi iншае не будзе вызначана рэферэндумам.
    Артыкул 78. Парадак правядзення рэспублiканскiх i мясцовых рэферэндумаў, а
таксама  пералiк  пытанняў,  якiя  не  могуць  быць  вынесены  на  рэферэндум,
вызначаюцца законам Рэспублiкi Беларусь.

    РАЗДЗЕЛ IV.
    ЗАКАНАДАЎЧАЯ, ВЫКАНАЎЧАЯ I СУДОВАЯ ЎЛАДА

    ГЛАВА 3.
    ВЯРХОЎНЫ САВЕТ РЭСПУБЛIКI БЕЛАРУСЬ

    Артыкул  79.  Вярхоўны  Савет  Рэспублiкi  Беларусь з'яўляецца найвышэйшым
прадстаўнiчым  пастаянна  дзеючым  i  адзiным  заканадаўчым органам дзяржаўнай
улады Рэспублiкi Беларусь.
    Артыкул  80.  Вярхоўны  Савет  складаецца з 260 дэпутатаў, якiя выбiраюцца
грамадзянамi Рэспублiкi Беларусь.
    Дэпутатам   Вярхоўнага   Савета  можа  быць  любы  грамадзянiн  Рэспублiкi
Беларусь, якi валодае выбарчым правам i дасягнуў 21 года.
    Артыкул 81. Тэрмiн паўнамоцтваў Вярхоўнага Савета - пяць гадоў.
    Паўнамоцтвы Вярхоўнага Савета могуць быць датэрмiнова спынены па пастанове
Вярхоўнага  Савета,  прынятай  большасцю  не  менш  як  дзве трэцi ад выбраных
дэпутатаў.
    Выбары  новага  складу  Вярхоўнага Савета назначаюцца не пазней чым за тры
месяцы да заканчэння паўнамоцтваў Вярхоўнага Савета.
    Артыкул  82.  Першае  пасяджэнне  Вярхоўнага Савета склiкаецца Цэнтральнай
камiсiяй   Рэспублiкi   Беларусь  па  выбарах  i  правядзенню  рэспублiканскiх
рэферэндумаў не пазней чым праз 30 дзён пасля выбараў.
    Артыкул 83. Вярхоўны Савет Рэспублiкi Беларусь:
    1) назначае рэспублiканскiя рэферэндумы;
    2) прымае i змяняе Канстытуцыю;
    3) прымае законы i пастановы i ажыццяўляе кантроль за iх выкананнем;
    4) дае тлумачэнне Канстытуцыi i законаў;
    5) назначае чарговыя выбары дэпутатаў Вярхоўнага Савета i мясцовых Саветаў
дэпутатаў; выбары Прэзiдэнта;
    6)  утварае  Цэнтральную  камiсiю па выбарах i правядзенню рэспублiканскiх
рэферэндумаў;
    7)  выбiрае Канстытуцыйны Суд Рэспублiкi Беларусь, Вярхоўны Суд Рэспублiкi
Беларусь,  Вышэйшы  Гаспадарчы Суд Рэспублiкi Беларусь, Генеральнага пракурора
Рэспублiкi  Беларусь, Старшыню i Савет Кантрольнай палаты Рэспублiкi Беларусь,
Старшыню i членаў Праўлення Нацыянальнага банка Рэспублiкi Беларусь;
    8)  вызначае  парадак  вырашэння  пытанняў адмiнiстрацыйна-тэрытарыяльнага
ўладкавання дзяржавы;
    9)  вызначае  асноўныя  напрамкi  ўнутранай  i знешняй палiтыкi Рэспублiкi
Беларусь;
    10)  зацвярджае  рэспублiканскi  бюджэт,  справаздачу  аб  яго  выкананнi,
нарматывы  адлiчэнняў  ад  агульнадзяржаўных  падаткаў  i  даходаў  у мясцовыя
бюджэты;
    11)  устанаўлiвае  рэспублiканскiя падаткi i зборы, ажыццяўляе кантррль за
грашовай эмiсiяй;
    12) ратыфiкуе i дэнансуе мiжнародныя дагаворы Рэспублiкi Беларусь;
    13) прымае рашэннi аб амнiстыi;
    14) вызначае ваенную дактрыну;
    15) аб'яўляе вайну i заключае мiр;
    16)  устанаўлiвае  дзяржаўныя ўзнагароды, класныя чыны i званнi Рэспублiкi
Беларусь;
    17)  прымае  пастановы  аб  роспуску мясцовых Саветаў дэпутатаў i назначае
новыя  выбары ў выпадку сiстэматычнага або грубага парушэння iмi патрабаванняў
заканадаўства;
    18) адмяняе распараджэннi Старшынi Вярхоўнага Савета Рэспублiкi Беларусь у
выпадках, калi яны супярэчаць законам i пастановам Вярхоўнага Савета.
    Вярхоўны Савет можа вырашаць iншыя пытаннi ў адпаведнасцi з Канстытуцыяй.
    Артыкул  84.  Галасаванне  на  пасяджэннях Вярхоўнага Савета ажыццяўляецца
дэпутатамi асабiста.
    Законы  i  пастановы Вярхоўнага Савета лiчацца прынятымi пры ўмове, што за
iх  прагаласавала  большасць  выбраных  дэпутатаў, калi iншае не прадугледжана
Канстытуцыяй.
    Прынятыя  законы  ў  дзесяцiдзённы  тэрмiн з дня прыняцця накiроўваюцца на
подпiс Прэзiдэнту.
    Артыкул  85.  Вярхоўны  Савет  выбiрае  з лiку дэпутатаў Вярхоўнага Савета
Старшыню  Вярхоўнага  Савета,  Першага  намеснiка Старшынi Вярхоўнага Савета i
намеснiкаў Старшынi Вярхоўнага Савета.
    Артыкул  86. Старшыня Вярхоўнага Савета выбiраецца тайным галасаваннем. Ён
падсправаздачны Вярхоўнаму Савету.
    Артыкул 87. Старшыня Вярхоўнага Савета Рэспублiкi Беларусь:
    1)  ажыццяўляе агульнае кiраўнiцтва падрыхтоўкай пытанняў, якiя падлягаюць
разгляду Вярхоўным Саветам;
    2) вядзе пасяджэннi Вярхоўнага Савета;
    3)  прадстаўляе  Вярхоўны  Савет  у  адносiнах  з органамi i арганiзацыямi
ўнутры краiны i за мяжой;
    4) падпiсвае пастановы, прынятыя Вярхоўным Саветам;
    5)  прадстаўляе  Вярхоўнаму  Савету  кандыдатуры  для  выбрання  на пасады
Першага  намеснiка  i  намеснiкаў  Старшынi  Вярхоўнага  Савета,  Генеральнага
пракурора, Старшынi Кантрольнай палаты;
    6) кiруе работай апарату Вярхоўнага Савета.
    Старшыня Вярхоўнага Савета выдае распараджэннi.
    Першы  намеснiк i намеснiкi Старшынi Вярхоўнага Савета Рэспублiкi Беларусь
выконваюць  па  даручэнню  Старшынi  Вярхоўнага  Савета асобныя яго абавязкi i
замяшчаюць   Старшыню   Вярхоўнага   Савета   ў  выпадку  яго  адсутнасцi  або
немагчымасцi ажыццяўлення iм сваiх абавязкаў.
    Артыкул  88.  Вярхоўны Савет выбiрае з лiку дэпутатаў пастаянныя камiсii i
iншыя  органы  для  вядзення  законапраектнай  работы,  папярэдняга разгляду i
падрыхтоўкi   пытанняў,   якiя   адносяцца   да   ведання  Вярхоўнага  Савета,
ажыццяўлення кантролю за выкананнем законаў.
    У  выпадку неабходнасцi Вярхоўны Савет можа ствараць следчыя, рэвiзiйныя i
iншыя часовыя камiсii.
    Артыкул  89. Для арганiзацыi работы Вярхоўнага Савета ствараецца Прэзiдыум
Вярхоўнага Савета Рэспублiкi Беларусь.
    У  склад  Прэзiдыума  Вярхоўнага  Савета  ўваходзяць  Старшыня  Вярхоўнага
Савета,   Першы   намеснiк  Старшынi  Вярхоўнага  Савета,  намеснiкi  Старшынi
Вярхоўнага  Савета i дэпутаты ў парадку, прадугледжаным Рэгламентам Вярхоўнага
Савета.
    Прэзiдыум Вярхоўнага Савета ўзначальвае Старшыня Вярхоўнага Савета.
    Артыкул  90.  Права  заканадаўчай iнiцыятывы ў Вярхоўным Савеце Рэспублiкi
Беларусь  належыць дэпутатам Вярхоўнага Савета, пастаянным камiсiям Вярхоўнага
Савета, Прэзiдэнту, Вярхоўнаму Суду, Вышэйшаму Гаспадарчаму Суду, Генеральнаму
пракурору,  Кантрольнай  палаце,  Нацыянальнаму  банку, а таксама грамадзянам,
якiя валодаюць выбарчым правам, у колькасцi не менш як 50 тысяч чалавек.
    Артыкул  91. Паўнамоцтвы Вярхоўнага Савета захоўваюцца да адкрыцця першага
пасяджэння Вярхоўнага Савета новага склiкання.
    Артыкул  92.  Дэпутат  Вярхоўнага  Савета  ажыццяўляе  свае  паўнамоцтвы ў
Вярхоўным  Савеце  на  прафесiйнай  аснове  або  па яго жаданню не парываючы з
вытворчай або службовай дзейнасцю.
    Дэпутатамi  Вярхоўнага  Савета  не  могуць  быць Прэзiдэнт, члены Кабiнета
Мiнiстраў,   суддзi,  а  таксама  iншыя  асобы,  якiя  назначаюцца  на  пасаду
Прэзiдэнтам або па ўзгадненню з iм.
    Артыкул 93. Дэпутат Вярхоўнага Савета не нясе юрыдычнай адказнасцi за сваю
дзейнасць   у   Вярхоўным   Савеце,   якая   ажыццяўляецца  ў  адпаведнасцi  з
Канстытуцыяй,  як  у  перыяд выканання дэпутацкiх паўнамоцтваў, так i пасля iх
спынення.
    Дэпутат   Вярхоўнага  Савета  не  можа  быць  прыцягнуты  да  крымiнальнай
адказнасцi,  арыштаваны,  iншым  чынам  пазбаўлены асабiстай свабоды без згоды
Вярхоўнага Савета, акрамя выпадкаў затрымання на месцы ўчынення злачынства.
    Крымiнальная справа супраць дэпутата Вярхоўнага Савета можа быць узбуджана
Генеральным  пракурорам са згоды Вярхоўнага Савета, а ў перыяд памiж сесiямi -
са згоды Прэзiдыума Вярхоўнага Савета.
    Артыкул  94.  Парадак дзейнасцi Вярхоўнага Савета, яго органаў i дэпутатаў
вызначаецца  Рэгламентам  Вярхоўнага Савета, якi прымаецца Вярхоўным Саветам i
падпiсваецца  яго  Старшынёй, а таксама iншымi заканадаўчымi актамi Рэспублiкi
Беларусь.

    ГЛАВА 4.
    ПРЭЗIДЭНТ РЭСПУБЛIКI БЕЛАРУСЬ

    Артыкул 95. Прэзiдэнт Рэспублiкi Беларусь з'яўляецца кiраўнiком дзяржавы i
выканаўчай улады.
    Артыкул  96. Прэзiдэнтам можа быць выбраны грамадзянiн Рэспублiкi Беларусь
не маладзейшы за 35 гадоў, якi валодае выбарчым правам i пражывае ў Рэспублiцы
Беларусь не менш дзесяцi гадоў.
    Артыкул  97.  Прэзiдэнт выбiраецца непасрэдна народам Рэспублiкi Беларусь.
Тэрмiн  паўнамоцтваў  Прэзiдэнта  -  пяць  гадоў. Адна i тая ж асоба можа быць
Прэзiдэнтам не больш двух тэрмiнаў.
    Кандыдаты  на  пасаду  Прэзiдэнта  вылучаюцца  не  менш  чым 70 дэпутатамi
Вярхоўнага Савета, грамадзянамi Рэспублiкi Беларусь - пры наяўнасцi не менш як
100 тысяч подпiсаў выбаршчыкаў.
    Выбары  Прэзiдэнта  назначаюцца  Вярхоўным  Саветам  не пазней чым за пяць
месяцаў  i  праводзяцца  не  пазней  чым  за  два  месяцы да сканчэння тэрмiну
паўнамоцтваў папярэдняга Прэзiдэнта.
    Калi  пасада  Прэзiдэнта  аказалася вакантнай, выбары праводзяцца не раней
чым праз 30 дзён i не пазней чым праз 70 дзён з дня адкрыцця вакансii.
    Артыкул 98. Лiчыцца, што выбары адбылiся, калi ў галасаваннi прынялi ўдзел
больш паловы грамадзян Рэспублiкi Беларусь, уключаных у спiс выбаршчыкаў.
    Прэзiдэнт  лiчыцца  выбраным,  калi  за  яго прагаласавала больш як палова
грамадзян Рэспублiкi Беларусь, якiя прынялi ўдзел у галасаваннi.
    Калi  нi  адзiн  з кандыдатаў не набраў неабходнай колькасцi галасоў, то ў
двухтыднёвы  тэрмiн праводзiцца другi тур галасавання па двух кандыдатах, якiя
атрымалi найбольшую колькасць галасоў выбаршчыкаў. Выбраным лiчыцца кандыдат у
Прэзiдэнты,  якi  атрымаў  пры  паўторным  галасаваннi  больш  паловы  галасоў
выбаршчыкаў, што прынялi ўдзел у галасаваннi.
    Парадак  правядзення  выбараў  Прэзiдэнта  вызначаецца  законам Рэспублiкi
Беларусь.
    Артыкул   99.  Прэзiдэнт  заступае  на  пасаду  пасля  прынясення  Прысягi
наступнага зместу:
    "Заступаючы  на  пасаду  Прэзiдэнта  Рэспублiкi Беларусь, урачыста клянуся
служыць  народу Рэспублiкi Беларусь, выконваць Канстытуцыю i законы Рэспублiкi
Беларусь, добрасумленна выконваць ускладзеныя на мяне высокiя абавязкi".
    Прысяга  прыносiцца  ва  ўрачыстай  абстаноўцы  на  спецыяльным пасяджэннi
Вярхоўнага  Савета  Рэспублiкi  Беларусь не пазней двух месяцаў з дня выбрання
Прэзiдэнта.  З моманту прынясення Прысягi нававыбраным Прэзiдэнтам паўнамоцтвы
папярэдняга Прэзiдэнта спыняюцца.
    Артыкул 100. Прэзiдэнт Рэспублiкi Беларусь:
    1)   прымае   меры   па   ахове   суверэнiтэту,   нацыянальнай  бяспекi  i
тэрытарыяльнай  цэласнасцi  Рэспублiкi  Беларусь,  забеспячэнню  палiтычнай  i
эканамiчнай стабiльнасцi, захоўванню правоў i свабод грамадзян;
    2)  кiруе сiстэмай органаў выканаўчай улады i забяспечвае iх узаемадзеянне
з прадстаўнiчымi органамi;
    3)   стварае   i  скасоўвае  мiнiстэрствы,  дзяржаўныя  камiтэты  i  iншыя
цэнтральныя органы кiравання Рэспублiкi Беларусь;
    4)   са   згоды   Вярхоўнага   Савета   назначае   i  вызваляе  ад  пасады
Прэм'ер-мiнiстра, яго намеснiкаў, мiнiстраў замежных спраў, фiнансаў, абароны,
унутраных  спраў, Старшыню Камiтэта дзяржаўнай бяспекi; назначае i вызваляе ад
пасады  iншых  членаў  Кабiнета  Мiнiстраў;  прымае  адстаўку ўказаных у гэтым
пункце асоб;
    5)  прадстаўляе  Вярхоўнаму  Савету  кандыдатуры  для  выбрання  на пасады
Старшынi  Канстытуцыйнага  Суда,  Старшынi Вярхоўнага Суда, Старшынi Вышэйшага
Гаспадарчага Суда, Старшынi Праўлення Нацыянальнага банка;
    6) штогод прадстаўляе Вярхоўнаму Савету даклады аб становiшчы дзяржавы, па
ўласнай  iнiцыятыве або па прапанове Вярхоўнага Савета iнфармуе Вярхоўны Савет
Рэспублiкi  Беларусь  аб  рэалiзацыi  ўнутранай  i знешняй палiтыкi Рэспублiкi
Беларусь;
    7)  звяртаецца  з  пасланнямi  да  народа Рэспублiкi Беларусь i Вярхоўнага
Савета;
    8) паведамляе Вярхоўнаму Савету аб Праграме дзейнасцi Кабiнета Мiнiстраў;
    9)  мае  права  ўдзельнiчаць  у  рабоце  Вярхоўнага  Савета i яго органаў,
выступаць перад iмi ў любы час з прамовай або паведамленнем;
    10)  назначае  суддзяў  Рэспублiкi  Беларусь,  акрамя  тых,  выбранне якiх
аднесена да кампетэнцыi Вярхоўнага Савета;
    11)  назначае iншых службовых асоб, пасады якiх вызначаны ў адпаведнасцi з
законам, калi iншае не прадугледжана Канстытуцыяй;
    12)  вырашае  пытаннi  аб  прыёме ў грамадзянства Рэспублiкi Беларусь, яго
спыненнi i прадастаўленнi прытулку;
    13)  узнагароджвае  дзяржаўнымi  ўзнагародамi,  прысвойвае  класныя чыны i
званнi;
    14) ажыццяўляе памiлаванне асуджаных грамадзян;
    15)  прадстаўляе  дзяржаву  ў  адносiнах  з iншымi краiнамi i мiжнароднымi
арганiзацыямi;
    16) вядзе перагаворы i падпiсвае мiжнародныя дагаворы, назначае i адклiкае
дыпламатычных  прадстаўнiкоў  Рэспублiкi  Беларусь  у замежных дзяржавах i пры
мiжнародных арганiзацыях;
    17)  прымае даверчыя i адзыўныя граматы акрэдытаваных пры iм дыпламатычных
прадстаўнiкоў замежных дзяржаў;
    18)  у  выпадку стыхiйнага бедства, катастрофы, а таксама беспарадкаў, што
суправаджаюцца  гвалтам  цi пагрозай гвалту з боку групы асоб i арганiзацый, у
вынiку   якiх   узнiкае  небяспека  жыццю  i  здароўю  людзей,  тэрытарыяльнай
цэласнасцi i iснаванню дзяржавы, уводзiць на тэрыторыi Рэспублiкi Беларусь або
ў  асобных  яе  мясцовасцях  надзвычайнае  становiшча з унясеннем у трохдзённы
тэрмiн прынятага рашэння на зацвярджэнне Вярхоўнага Савета;
    19)  у  выпадках,  прадугледжаных  законам, мае права адкласцi правядзенне
забастоўкi або прыпынiць яе не больш чым на двухмесячны тэрмiн;
    20) падпiсвае законы, мае права не пазней чым у дзесяцiдзённы тэрмiн з дня
атрымання  закона  вярнуць  яго  са  сваiмi  пярэчаннямi  ў Вярхоўны Савет для
паўторнага  абмеркавання  i галасавання. Калi Вярхоўны Савет большасцю не менш
як  дзве  трэцi  ад  выбраных дэпутатаў пацвердзiць раней прынятае iм рашэнне,
Прэзiдэнт  абавязаны падпiсаць закон у трохдзённы тэрмiн; нявернуты ва ўказаны
тэрмiн закон лiчыцца падпiсаным;
    21) мае права адмяняць акты падведамных яму органаў выканаўчай улады;
    22)  прыпыняе  рашэннi мясцовых Саветаў дэпутатаў у выпадку неадпаведнасцi
iх закону;
    23) узначальвае Савет Бяспекi Рэспублiкi Беларусь;
    24) з'яўляецца Галоўнакамандуючым Узброенымi Сiламi Рэспублiкi Беларусь;
    25)  уводзiць  на  тэрыторыi Рэспублiкi Беларусь у выпадку ваеннай пагрозы
або нападу ваеннае становiшча, аб'яўляе поўную або частковую мабiлiзацыю;
    26)  ажыццяўляе  iншыя  паўнамоцтвы,  ускладзеныя  на  яго  Канстытуцыяй i
законамi.
    Прэзiдэнт не мае права дэлегаваць якiм-небудзь органам цi службовым асобам
свае паўнамоцтвы як кiраўнiка дзяржавы.
    Артыкул   101.   Прэзiдэнт  выдае  ў  межах  сваiх  паўнамоцтваў  указы  i
распараджэннi, арганiзуе i кантралюе iх выкананне.
    Артыкул  102.  Прэзiдэнт  не можа займаць iншыя пасады, атрымлiваць апрача
заработнай  платы  грашовыя  ўзнагароджаннi, за выключэннем ганарараў за творы
навукi, лiтаратуры i мастацтва.
    Прэзiдэнт  прыпыняе  членства  ў  палiтычных  партыях  i  iншых грамадскiх
аб'яднаннях, якiя дамагаюцца палiтычных мэт, на ўвесь тэрмiн паўнамоцтваў.
    Артыкул  103.  Прэзiдэнт  можа  ў  любы  час  падаць  у адстаўку. Адстаўка
Прэзiдэнта прымаецца Вярхоўным Саветам.
    Артыкул  104.  Прэзiдэнт  можа  быць  зняты  з  пасады ў выпадку парушэння
Канстытуцыi  або  ўчынення  iм  злачынства, а таксама датэрмiнова вызвалены ад
пасады  пры  немагчымасцi  выканання  iм  сваiх  абавязкаў  па  стану  здароўя
пастановай  Вярхоўнага  Савета,  прынятай  большасцю  не менш як дзве трэцi ад
выбраных дэпутатаў Вярхоўнага Савета.
    Пытанне  аб зняццi Прэзiдэнта можа быць пастаўлена па прапанове не менш як
70   дэпутатаў   Вярхоўнага   Савета.   Заключэнне  аб  парушэннi  Прэзiдэнтам
Канстытуцыi  даецца Канстытуцыйным Судом, аб учыненнi злачынства - спецыяльнай
камiсiяй  Вярхоўнага  Савета.  З  моманту вынясення заключэння Канстытуцыйнага
Суда  аб  парушэннi  Канстытуцыi цi заключэння спецыяльнай камiсii аб учыненнi
злачынства  Прэзiдэнт  не  можа выконваць свае абавязкi да вынясення Вярхоўным
Саветам адпаведнага рашэння.
    У  выпадку  зняцця  Прэзiдэнта  ў  сувязi з учыненнем злачынства справа па
сутнасцi абвiнавачання разглядаецца Вярхоўным Судом.
    Артыкул  105.  У  выпадку  вакансii  пасады  Прэзiдэнта  або  немагчымасцi
выканання   iм   сваiх   абавязкаў   яго  паўнамоцтвы  да  прынясення  Прысягi
нававыбраным Прэзiдэнтам пераходзяць да Старшынi Вярхоўнага Савета.
    У гэтым выпадку абавязкi Старшынi Вярхоўнага Савета пераходзяць да Першага
намеснiка Старшынi Вярхоўнага Савета.
    Артыкул  106.  Для  рэалiзацыi  паўнамоцтваў  выканаўчай  улады  ў галiнах
эканомiкi,  знешняй палiтыкi, абароны, нацыянальнай бяспекi, аховы грамадскага
парадку  i  iншых  сферах  дзяржаўнага  кiраўнiцтва  пры Прэзiдэнце Рэспублiкi
Беларусь ствараецца Кабiнет Мiнiстраў Рэспублiкi Беларусь.
    Артыкул 107. Кабiнет Мiнiстраў складае свае паўнамоцтвы перад нававыбраным
Прэзiдэнтам.
    Члены  Кабiнета Мiнiстраў назначаюцца i вызваляюцца ад пасады Прэзiдэнтам.
Прэм'ер-мiнiстр,  яго  намеснiкi,  мiнiстры замежных спраў, фiнансаў, абароны,
унутраных   спраў,   Старшыня   Камiтэта   дзяржаўнай  бяспекi  назначаюцца  i
вызваляюцца ад пасады Прэзiдэнтам са згоды Вярхоўнага Савета.
    Прэм'ер-мiнiстр  ажыццяўляе  непасрэднае  кiраўнiцтва  дзейнасцю  Кабiнета
Мiнiстраў,  падпiсвае  акты Кабiнета Мiнiстраў, якiя маюць абавязковую сiлу на
ўсёй тэрыторыi Рэспублiкi Беларусь, выконвае iншыя ўскладзеныя на яго функцыi.
    Вярхоўны  Савет  мае  права  заслухаць  справаздачу  любога члена Кабiнета
Мiнiстраў  па  пытаннях выканання законаў. У выпадку парушэння членам Кабiнета
Мiнiстраў  Канстытуцыi  i  законаў  Вярхоўны  Савет  мае права паставiць перад
Прэзiдэнтам пытанне аб датэрмiновым вызваленнi яго ад пасады.
    Артыкул   108.  Кампетэнцыя  Кабiнета  Мiнiстраў,  парадак  яго  дзейнасцi
вызначаюцца  на  аснове  Канстытуцыi  Законам аб Кабiнеце Мiнiстраў Рэспублiкi
Беларусь.

    ГЛАВА 5.
    СУД

    Артыкул 109. Судовая ўлада ў Рэспублiцы Беларусь належыць судам.
    Судаўладкаванне ў Рэспублiцы Беларусь вызначаецца законам.
    Утварэнне надзвычайных судоў забараняецца.
    Артыкул   110.   Суддзi   пры   ажыццяўленнi   правасуддзя   незалежныя  i
падпарадкоўваюцца толькi закону.
    Якое-небудзь   умяшанне  ў  дзейнасць  суддзяў  па  выкананню  правасуддзя
недапушчальнае i цягне адказнасць па закону.
    Артыкул  111.  Суддзi  не  могуць ажыццяўляць прадпрымальнiцкую дзейнасць,
выконваць  iншую аплатную работу, акрамя выкладчыцкай i навукова-даследчай, не
звязанай з займаннем штатных пасад.
    Падставы  для  выбрання  (назначэння)  суддзяў  на  пасады i iх вызвалення
прадугледжваюцца законам.
    Артыкул  112. Суды ажыццяўляюць правасуддзе на аснове Канстытуцыi, законаў
i прынятых у адпаведнасцi з iмi iншых нарматыўных актаў.
    Калi   пры   разглядзе   канкрэтнай   справы  суд  прыйдзе  да  вываду  аб
неадпаведнасцi  нарматыўнага  акта  Канстытуцыi  або  iншаму закону, ён прымае
рашэнне  ў  адпаведнасцi  з  Канстытуцыяй  i законам i ставiць ва ўстаноўленым
парадку пытанне аб прызнаннi дадзенага нарматыўнага акта неканстытуцыйным.
    Артыкул  113.  Справы ў судах разглядаюцца калегiяльна, а ў прадугледжаных
законам выпадках - аднаасобна суддзямi.
    Артыкул 114. Разбор спраў ва ўсiх судах адкрыты.
    Слуханне   спраў  у  закрытым  судовым  пасяджэннi  дапускаецца  толькi  ў
выпадках, вызначаных законам, з захаваннем усiх правiл судаводства.
    Артыкул  115.  Правасуддзе  ажыццяўляецца на аснове спаборнасцi i роўнасцi
бакоў у працэсе.
    Артыкул 116. Бакi маюць права на абскарджанне рашэнняў, прыгавораў i iншых
судовых пастаноў.

    РАЗДЗЕЛ V.
    МЯСЦОВАЕ КIРАВАННЕ I САМАКIРАВАННЕ

    Артыкул 117. Мясцовае кiраванне i самакiраванне ажыццяўляецца грамадзянамi
праз  мясцовыя  Саветы  дэпутатаў,  выканаўчыя  i  распарадчыя  органы, органы
тэрытарыяльнага грамадскага самакiравання, мясцовыя рэферэндумы, сходы i iншыя
формы прамога ўдзелу ў дзяржаўных i грамадскiх справах.
    Артыкул  118. Мясцовыя Саветы дэпутатаў выбiраюцца грамадзянамi адпаведных
адмiнiстрацыйна-тэрытарыяльных адзiнак тэрмiнам на чатыры гады.
    Артыкул  119. Мясцовыя Саветы дэпутатаў, выканаўчыя i распарадчыя органы ў
межах   кампетэнцыi   вырашаюць   пытаннi   мясцовага   значэння  зыходзячы  з
агульнадзяржаўных   iнтарэсаў  i  iнтарэсаў  насельнiцтва,  якое  пражывае  на
адпаведнай тэрыторыi, выконваюць рашэннi вышэйстаячых дзяржаўных органаў.
    Артыкул 120. Да выключнай кампетэнцыi мясцовых Саветаў дэпутатаў належаць:
    зацвярджэнне   праграм   эканамiчнага  i  сацыяльнага  развiцця,  мясцовых
бюджэтаў i справаздач аб iх выкананнi;
    устанаўленне ў адпаведнасцi з законам мясцовых падаткаў i збораў;
    вызначэнне   ў   межах,   устаноўленых   законам,   парадку   кiравання  i
распараджэння камунальнай уласнасцю;
    назначэнне мясцовых рэферэндумаў.
    Артыкул 121. Мясцовыя Саветы дэпутатаў, выканаўчыя i распарадчыя органы на
падставе  дзеючага заканадаўства прымаюць рашэннi, якiя маюць абавязковую сiлу
на адпаведнай тэрыторыi.
    Артыкул  122.  Рашэннi  мясцовых  Саветаў  дэпутатаў,  якiя не адпавядаюць
заканадаўству, адмяняюцца вышэйстаячымi Саветамi дэпутатаў.
    Рашэннi  мясцовых  выканаўчых  i  распарадчых органаў, якiя не адпавядаюць
заканадаўству,   адмяняюцца   адпаведнымi  Саветамi  дэпутатаў,  вышэйстаячымi
выканаўчымi   i   распарадчымi  органамi,  а  таксама  Прэзiдэнтам  Рэспублiкi
Беларусь.
    Рашэннi  мясцовых  Саветаў дэпутатаў, iх выканаўчых i распарадчых органаў,
якiя абмяжоўваюць цi парушаюць правы, свабоды i законныя iнтарэсы грамадзян, а
таксама ў iншых прадугледжаных заканадаўствам выпадках могуць быць абскарджаны
ў суд.
    Артыкул  123.  У  выпадку  сiстэматычнага  або  грубага парушэння мясцовым
Саветам   дэпутатаў   патрабаванняў  заканадаўства  ён  можа  быць  распушчаны
Вярхоўным Саветам. Iншыя падставы датэрмiновага спынення паўнамоцтваў мясцовых
Саветаў дэпутатаў вызначаюцца законам.
    Артыкул  124. Кампетэнцыя, парадак стварэння i дзейнасцi органаў мясцовага
кiравання i самакiравання вызначаюцца законам.

    РАЗДЗЕЛ VI.
    ДЗЯРЖАЎНЫ КАНТРОЛЬ I НАГЛЯД

    ГЛАВА 6.
    КАНСТЫТУЦЫЙНЫ СУД РЭСПУБЛIКI КЕЛАРУСЬ

    Артыкул  125.  Кантроль  за  канстытуцыйнасцю нарматыўных актаў у дзяржаве
ажыццяўляецца Канстытуцыйным Судом Рэспублiкi Беларусь.
    Артыкул  126.  Канстытуцыйны  Суд Рэспублiкi Беларусь выбiраецца Вярхоўным
Саветам  Рэспублiкi  Беларусь  з  квалiфiкаваных спецыялiстаў у галiне права ў
колькасцi  11  суддзяў.  Тэрмiн  паўнамоцтваў членаў Канстытуцыйнага Суда - 11
гадоў. Гранiчны ўзрост членаў Канстытуцыйнага Суда - 60 гадоў.
    Асобы,    выбраныя    ў   Канстытуцыйны   Суд,   не   могуць   ажыццяўляць
прадпрымальнiцкую   дзейнасць,   выконваць   iншую   аплатную  работу,  акрамя
выкладчыцкай  i  навукова-даследчай  работы,  не  звязанай з займаннем штатных
пасад.
    Асобы,  выбраныя  ў  Канстытуцыйны  Суд,  маюць  права ў любы час падаць у
адстаўку.
    Прамое  або  ўскоснае  ўздзеянне  на  Канстытуцыйны  Суд  або  яго членаў,
звязанае  з дзейнасцю па ажыццяўленню канстытуцыйнага кантролю, недапушчальнае
i цягне адказнасць па закону.
    Артыкул   127.   Канстытуцыйны  Суд  па  прапановах  Прэзiдэнта,  Старшынi
Вярхоўнага  Савета,  пастаянных  камiсiй  Вярхоўнага  Савета,  не  менш  як 70
дэпутатаў  Вярхоўнага  Савета,  Вярхоўнага  Суда, Вышэйшага Гаспадарчага Суда,
Генеральнага пракурора дае заключэннi:
    аб  адпаведнасцi  законаў, мiжнародных дагаворных i iншых абавязацельстваў
Рэспублiкi  Беларусь  Канстытуцыi,  мiжнародна-прававым  актам,  ратыфiкаваным
Рэспублiкай Беларусь;
    аб адпаведнасцi прававых актаў мiждзяржаўных утварэнняў, у якiя ўваходзiць
Рэспублiка Беларусь, указаў Прэзiдэнта, пастаноў Кабiнета Мiнiстраў, а таксама
актаў  Вярхоўнага  Суда,  Вышэйшага Гаспадарчага Суда, Генеральнага пракурора,
якiя  маюць  нарматыўны  характар,  Канстытуцыi, законам i мiжнародна-прававым
актам, ратыфiкаваным Рэспублiкай Беларусь.
    Канстытуцыйны  Суд мае права паводле свайго меркавання разгледзець пытанне
аб  адпаведнасцi  нарматыўных  актаў  любога  дзяржаўнага  органа, грамадскага
аб'яднання  Канстытуцыi  i  законам,  мiжнародна-прававым актам, ратыфiкаваным
Рэспублiкай Беларусь.
    Артыкул   128.   Нарматыўныя   акты,   мiжнародныя  дагаворныя  або  iншыя
абавязацельствы,  прызнаныя  Канстытуцыйным  Судом неканстытуцыйнымi з прычыны
парушэння  iмi  правоў  i свабод чалавека, лiчацца не маючымi юрыдычнай сiлы ў
цэлым цi ў пэўнай iх частцы з моманту прыняцця адпаведнага акта.
    Iншыя  нарматыўныя  акты  дзяржаўных  органаў  i  грамадскiх  аб'яднанняў,
мiжнародныя  дагаворныя  або  iншыя  абавязацельствы, прызнаныя Канстытуцыйным
Судом   неадпаведнымi  Канстытуцыi,  законам  або  мiжнародна-прававым  актам,
ратыфiкаваным  Рэспублiкай  Беларусь,  лiчацца  страцiўшымi сiлу ў цэлым або ў
пэўнай iх частцы з моманту, якi вызначаецца Канстытуцыйным Судом.
    Нарматыўна-прававыя  акты  мiждзяржаўных  утварэнняў,  у  якiя  ўваходзiць
Рэспублiка Беларусь, прызнаныя Канстытуцыйным Судом неадпаведнымi Канстытуцыi,
законам   або  мiжнародна-прававым  актам,  лiчацца  нядзеючымi  на  тэрыторыi
Рэспублiкi  Беларусь у цэлым або ў пэўнай iх частцы з моманту, якi вызначаецца
Канстытуцыйным Судом.
    Канстытуцыйны  Суд  выносiць  рашэннi простай большасцю галасоў ад поўнага
складу суддзяў.
    Артыкул  129.  Заключэннi  Канстытуцыйнага  Суда  з'яўляюцца канчатковымi,
абскарджанню i апратэставанню не падлягаюць.
    Артыкул  130.  Канстытуцыйны  Суд  мае  права ўносiць прапановы ў Вярхоўны
Савет  аб  неабходнасцi  змяненняў  i  дапаўненняў  Канстытуцыi,  а таксама аб
прыняццi  i змяненнi законаў. Такiя прапановы падлягаюць абавязковаму разгляду
Вярхоўным Саветам.
    Артыкул   131.  Асобы,  выбраныя  ў  Канстытуцыйны  Суд,  не  могуць  быць
прыцягнуты  да  крымiнальнай адказнасцi, арыштаваны, iншым спосабам пазбаўлены
асабiстай  свабоды  без згоды Вярхоўнага Савета, акрамя выпадкаў затрымання на
месцы ўчынення злачынства.
    Крымiнальная справа супраць члена Канстытуцыйнага Суда можа быць узбуджана
Генеральным пракурорам са згоды Вярхоўнага Савета.
    Артыкул  132. Кампетэнцыя, арганiзацыя i парадак дзейнасцi Канстытуцыйнага
Суда вызначаюцца законам.

    ГЛАВА 7.
    ПРАКУРАТУРА

    Артыкул   133.  Нагляд  за  дакладным  i  аднастайным  выкананнем  законаў
мiнiстэрствамi  i  iншымi  падведамнымi Кабiнету Мiнiстраў органамi, мясцовымi
прадстаўнiчымi   i  выканаўчымi  органамi,  прадпрыемствамi,  арганiзацыямi  i
ўстановамi,   грамадскiмi  аб'яднаннямi,  службовымi  асобамi  i  грамадзянамi
ўскладаецца  на  Генеральнага пракурора Рэспублiкi Беларусь i падначаленых яму
пракурораў.
    Пракуратура  ажыццяўляе  нагляд  за  выкананнем  законаў пры расследаваннi
злачынстваў,   адпаведнасцю   закону   судовых   рашэнняў   па  грамадзянскiх,
крымiнальных   справах   i  справах  аб  адмiнiстрацыйных  правапарушэннях,  у
выпадках, прадугледжаных законам, праводзiць папярэдняе следства, падтрымлiвае
дзяржаўнае абвiнавачанне ў судах.
    Артыкул   134.  Адзiную  i  цэнтралiзаваную  сiстэму  органаў  пракуратуры
ўзначальвае Генеральны пракурор, якi выбiраецца Вярхоўным Саветам.
    Нiжэйстаячыя пракуроры назначаюцца Генеральным пракурорам.
    Артыкул  135.  Генеральны  пракурор  i нiжэйстаячыя пракуроры незалежныя ў
ажыццяўленнi  сваiх  паўнамоцтваў i кiруюцца толькi законам. У сваёй дзейнасцi
Генеральны пракурор падсправаздачны Вярхоўнаму Савету.
    Артыкул   136.   Кампетэнцыя,  арганiзацыя  i  парадак  дзейнасцi  органаў
пракуратуры вызначаюцца законам.

    ГЛАВА 8.
    КАНТРОЛЬНАЯ ПАЛАТА РЭСПУБЛIКI БЕЛАРУСЬ

    Артыкул    137.   Кантроль   за   выкананнем   рэспублiканскага   бюджэту,
выкарыстаннем  дзяржаўнай  уласнасцi, выкананнем актаў Вярхоўнага Савета, якiя
рэгулююць  адносiны дзяржаўнай уласнасцi, гаспадарчыя, фiнансавыя i падатковыя
адносiны, ажыццяўляе Кантрольная палата.
    Артыкул  138.  Кантрольная  палата ўтвараецца Вярхоўным Саветам, дзейнiчае
пад яго кiраўнiцтвам i падсправаздачная яму.
    Артыкул  139.  Старшыня  Кантрольнай  палаты  выбiраецца Вярхоўным Саветам
тэрмiнам на пяць гадоў.
    Артыкул  140.  Кампетэнцыя,  арганiзацыя  i  парадак дзейнасцi Кантрольнай
палаты вызначаюцца законам.

    РАЗДЗЕЛ VII.
    ФIНАНСАВА-КРЭДЫТНАЯ СIСТЭМА РЭСПУБЛIКI БЕЛАРУСЬ

    Артыкул  141.  Фiнансава-крэдытная  сiстэма  Рэспублiкi  Беларусь  уключае
бюджэтную   сiстэму,   банкаўскую   сiстэму,   а   таксама  фiнансавыя  сродкi
пазабюджэтных фондаў, прадпрыемстваў, устаноў, арганiзацый i грамадзян.
    На  тэрыторыi Рэспублiкi Беларусь праводзiцца адзiная бюджэтна-фiнансавая,
падатковая, грашова-крэдытная, валютная палiтыка.
    Артыкул  142. Бюджэтная сiстэма Рэспублiкi Беларусь уключае рэспублiканскi
i мясцовыя бюджэты.
    Даходы  бюджэту  фармiруюцца  за  кошт падаткаў, якiя вызначаюцца законам,
iншых абавязковых плацяжоў, а таксама iншых паступленняў.
    Агульнадзяржаўныя расходы ажыццяўляюцца за кошт рэспублiканскага бюджэту ў
адпаведнасцi з яго расходнай часткай.
    У   адпаведнасцi   з   законам  у  Рэспублiцы  Беларусь  могуць  стварацца
пазабюджэтныя фонды.
    Артыкул  143.  Парадак  складання,  зацвярджэння  i  выканання  бюджэтаў i
дзяржаўных пазабюджэтных фондаў вызначаецца законам.
    Артыкул   144.   Справаздача   аб   выкананнi   рэспублiканскага   бюджэту
прадстаўляецца  на  разгляд  Вярхоўнага  Савета  не  пазней пяцi месяцаў з дня
заканчэння справаздачнага фiнансавага года.
    Справаздачы  аб выкананнi мясцовых бюджэтаў падаюцца на разгляд адпаведных
Саветаў дэпутатаў у вызначаны заканадаўствам тэрмiн.
    Справаздачы аб выкананнi рэспублiканскага i мясцовых бюджэтаў публiкуюцца.
    Артыкул   145.   Банкаўская   сiстэма  Рэспублiкi  Беларусь  складаецца  з
Нацыянальнага  банка  Рэспублiкi  Беларусь  i  iншых  банкаў. Нацыянальны банк
рэгулюе  крэдытныя  адносiны, грашовае абарачэнне, вызначае парадак разлiкаў i
валодае выключным правам эмiсii грошай.

    РАЗДЗЕЛ VIII.
    ДЗЕЯННЕ КАНСТЫТУЦЫI РЭСПУБЛIКI БЕЛАРУСЬ I ПАРАДАК ЯЕ ЗМЯНЕННЯ

    Артыкул  146.  Канстытуцыя  валодае  найвышэйшай юрыдычнай сiлай. Законы i
iншыя  акты  дзяржаўных  органаў  выдаюцца  на  падставе  i  ў  адпаведнасцi з
Канстытуцыяй Рэспублiкi Беларусь.
    У  выпадку  разыходжання  закона з Канстытуцыяй дзейнiчае Канстытуцыя, а ў
выпадку разыходжання iншага нарматыўнага акта з законам дзейнiчае закон.
    Артыкул  147.  Пытанне  аб  змяненнi i дапаўненнi Канстытуцыi разглядаецца
Вярхоўным  Саветам  па  iнiцыятыве  не  менш як 150 тысяч грамадзян Рэспублiкi
Беларусь,  якiя  валодаюць выбарчым правам, не менш як 40 дэпутатаў Вярхоўнага
Савета, Прэзiдэнта, Канстытуцыйнага Суда.
    Артыкул  148. Закон аб змяненнi i дапаўненнi Канстытуцыi можа быць прыняты
пасля  двух  абмеркаванняў  i адабрэнняў Вярхоўным Саветам з прамежкам не менш
трох месяцаў.
    Змяненнi  i дапаўненнi ў Канстытуцыi не праводзяцца ў перыяд надзвычайнага
становiшча, а таксама у апошнiя шэсць месяцаў паўнамоцтваў Вярхоўнага Савета.
    Артыкул 149. Канстытуцыя, законы аб унясеннi ў яе змяненняў i дапаўненняў,
аб  увядзеннi  ў  дзеянне  Канстытуцыi  i ўказаных законаў, акты аб тлумачэннi
Канстытуцыi  лiчацца прынятымi, калi за iх прагаласавала не менш як дзве трэцi
ад выбраных дэпутатаў Вярхоўнага Савета.
    Змяненнi  i дапаўненнi Канстытуцыi могуць быць праведзены праз рэферэндум.
Рашэнне  аб  змяненнi  i  дапаўненнi  Канстытуцыi  шляхам  рэферэндуму лiчыцца
прынятым,  калi за яго прагаласавала большасць грамадзян, унесеных у спiсы для
галасавання.

    СТАРШЫНЯ ВЯРХОЎНАГА САВЕТА РЭСПУБЛIКI БЕЛАРУСЬ

    М. ГРЫБ

    15 сакавiка 1994 г.
    г. Мiнск


    ЗАКОН РЭСПУБЛIКI БЕЛАРУСЬ
    Аб парадку ўступлення ў сiлу Канстытуцыi Рэспублiкi Беларусь

    Артыкул  1.  Канстытуцыя  Рэспублiкi  Беларусь  уступае  ў  сiлу  з дня яе
апублiкавання,  за  выключэннем яе асобных палажэнняў, якiя ўступаюць у сiлу ў
парадку i тэрмiны, устаноўленыя гэтым Законам.
    Артыкул  2.  Дзень  прыняцця  Канстытуцыi  Рэспублiкi Беларусь аб'яўляецца
святочным днём.
    Артыкул  3.  У  дзень  уступлення  ў  сiлу Канстытуцыi Рэспублiкi Беларусь
спыняецца  дзеянне  артыкулаў  Канстытуцыi  Рэспублiкi  Беларусь  1978  года з
наступнымi  змяненнямi  i  дапаўненнямi,  калi  iншае  не  прадугледжана гэтым
Законам,  а  таксама  Закона  Рэспублiкi  Беларусь  ад 25 жнiўня 1991 года "Аб
наданнi статуса канстытуцыйнага закона Дэкларацыi Вярхоўнага Савета Рэспублiкi
Беларусь аб дзяржаўным суверэнiтэце Рэспублiкi Беларусь".
    Артыкул  4.  Законы,  указаныя  ў Канстытуцыi Рэспублiкi Беларусь, павiнны
быць  прыняты  на  працягу  двух  гадоў  пасля  яе  ўступлення ў сiлу. У мэтах
забеспячэння  безумоўнага  выканання  прынятай Канстытуцыi Рэспублiкi Беларусь
утварыць  Канстытуцыйны  Суд  Рэспублiкi  Беларусь  у  месячны  тэрмiн  з  дня
ўступлення ў сiлу Канстытуцыi Рэспублiкi Беларусь.
    Артыкул   5.   Законы  i  iншыя  нарматыўныя  акты  да  прывядзення  iх  у
адпаведнасць  з  Канстытуцыяй  Рэспублiкi Беларусь дзейнiчаюць у той частцы, у
якой яны не супярэчаць Канстытуцыi Рэспублiкi Беларусь.
    Артыкул  6.  На  працягу  двух  гадоў  пасля ўступлення ў сiлу Канстытуцыi
Рэспублiкi  Беларусь  павiнны  быць  прыняты законы, якiя рэгулююць пераход да
рэалiзацыi   правоў,  прадугледжаных  у  артыкулах  30  (у  частцы  свабоднага
перамяшчэння  i  выбару  месца  жыхарства  ў  межах  Рэспублiкi  Беларусь), 46
Канстытуцыi Рэспублiкi Беларусь. Гэты пераход павiнен быць завершаны не пазней
пяцi гадоў пасля ўступлення ў сiлу адпаведных законаў.
    Артыкул   7.   Народныя   дэпутаты  Рэспублiкi  Беларусь  захоўваюць  свае
паўнамоцтвы  да  адкрыцця  першага  пасяджэння  Вярхоўнага  Савета  Рэспублiкi
Беларусь трынаццатага склiкання.
    Паўнамоцтвы  Вярхоўнага Савета Рэспублiкi Беларусь дванаццатага склiкання,
яго Прэзiдыума, Старшынi Вярхоўнага Савета Рэспублiкi Беларусь, прадугледжаныя
Канстытуцыяй   Рэспублiкi   Беларусь  1978  года  з  наступнымi  змяненнямi  i
дапаўненнямi,  захоўваюцца  да  застўплення  Прэзiдэнта Рэспублiкi Беларусь на
пасаду,  а паўнамоцтвы Савета Мiнiстраў Рэспублiкi Беларусь - да сфармiравання
ў   парадку,   прадугледжаным   Канстытуцыяй  1994  года,  Кабiнета  Мiнiстраў
Рэспублiкi Беларусь.
    Пасля  заступлення Прэзiдэнта Рэспублiкi Беларусь на пасаду Вярхоўны Савет
Рэспублiкi   Беларусь   дванаццатага   склiкання,  яго  Прэзiдыум  i  Старшыня
Вярхоўнага Савета Рэспублiкi Беларусь ажыццяўляюць паўнамоцтвы, прадугледжаныя
Канстытуцыяй 1994 года.
    Службовыя  асобы,  выбраныя  або  назначаныя  Вярхоўным Саветам Рэспублiкi
Беларусь  дванаццатага  склiкання,  захоўваюць  свае  паўнамоцтвы  на  працягу
тэрмiнаў, устаноўленых заканадаўствам.
    Артыкул 8. Устанавiць, што на афiцыйных бланках, пячатках, штампах i iншых
афiцыйных дакументах дапускаецца на працягу 1994-1995 гадоў выкарыстанне назвы
"Савет народных дэпутатаў" замест назвы "Савет дэпутатаў".
    Артыкул   9.  Даручыць  Старшынi  Вярхоўнага  Савета  Рэспублiкi  Беларусь
падпiсаць Канстытуцыю Рэспублiкi Беларусь.

    СТАРШЫНЯ ВЯРХОЎНАГА САВЕТА РЭСПУБЛIКI БЕЛАРУСЬ

    М. ГРЫБ

    15 сакавiка 1994 г.
    г. Мiнск

    Канстытуцыя i Закон апублiкаваны ў газетах "Звязда" i "Народная газета" 30
сакавiка 1994 года.
